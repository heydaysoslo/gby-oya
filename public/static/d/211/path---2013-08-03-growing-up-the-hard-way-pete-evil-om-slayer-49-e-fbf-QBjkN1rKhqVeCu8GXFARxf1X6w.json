{"data":{"wordpressPost":{"title":"GROWING UP THE HARD WAY! &#8211; Pete Evil om Slayer","date":"3rd August 2013","content":"<p><em>Pete er vokalist og gitarist i Blood Tsunami, som i år spiller på Øyafestivalen noen timer før hans helter i Slayer.</em> <em>Se begge band lørdag 10. august i Middelalderparken.</em></p>\n<p>Helt på begynnelsen av 80-tallet levde jeg i en verden som kun bestod av fire utspjåka og oversminka menn. En så ut som en fin dame med hårete bryst. En lignet på en sjenert pusekatt. En spytta blod og flammer og hadde VERDENS lengste tunge. Den siste drakk som en svamp og spilte på en brennende gitar som skjøt raketter. Jeg elsket de folka mer enn alt annet.<br />\n<iframe src=\"//www.youtube.com/embed/JaNpkjnJz9g\" frameborder=\"0\" width=\"635\" height=\"357\"></iframe></p>\n<p>Et par år senere, i 1982, kom det noen andre inn i livet mitt. De var fra London og så ganske normale ut, men de hadde med seg en absurd stygg fyr. Kjipingen hadde langt, gult og pistrete hår, store onde øyene og tørr hud som lå skrukkete og trevlete utenpå kraniet hans. Han så ut som et inntørka lik og var rett og slett dritskummel. På et bilde hadde han drept en fyr og gliste tilfreds mot meg mens blodet rant som sirup fra øksebladet hans. Han var helt herlig! En annen kis jeg elsket av hele mitt hjerte var en lærkledd, naglebefengt og korthåra ramp med caps og pisk. Han kjørte en stor motorsykkel og sang som en brannbil. For en tøffing!<br />\n<iframe src=\"//www.youtube.com/embed/PAUMC3lsQpg\" frameborder=\"0\" width=\"635\" height=\"357\"></iframe></p>\n<p>Det var mange andre også. Jeg husker godt en lubben krabat fra Birmingham. Han lignet på en tønne med bein der han hoppet opp og ned og klappet fornøyd med fettlabbene sine. Av og til koste han seg med å spise hodet av levende duer og han tok seg også gjerne en jafs av en flaggermus i ny og né. Jeg minnes også en fargesprakende transvestitt fra New York med blonde korketrekkerkrøller og verdens største kjeft. Han banna mer enn en full fisker fra Finnmark og selv om han var gammal som faen gjorde han likevel opprør mot foreldregenerasjonen min. Ja, den fyren stod på sitt. Han ville rocke! En annen svinepels drakk blod fra en hodeskalle og fikk ellers tiden til å gå med å kaste rått kjøtt i fleisen på folk. Han hadde sagblader på armene og, ikke nok med det, han hadde til og med et sagblad midt på pikken! Jeg var stum av beundring. En liten rabiat villmann med kortbukser var jeg også veldig opptatt av. Han stod ikke stille et sekund. Det så ut som han konstant fikk elektriske støt gjennom kroppen. Hvis han ikke var opptatt med å løpe, hoppe eller riste skallen ut av ledd, kastet han seg ned på golvet og snurra rundt så svetten sprutet til alle kanter. Jepp, den fyren var klin hakkendes gal. Jeg falt også pladask for en illsint, småfeit bråkmaker fra Tyskland. Han gikk kledd i militærklær fra topp til tå, så ut som en bikkje i trynet og sang som en kråke. En annen jeg hadde et nært forhold til var en liten, litt eldre herremann. Han var begistret for drager, demoner og regnbuer. Han fortalte kompliserte historier om saker og ting som jeg ikke forstod en døyt av, men han var en snill mann. Fire perverse pøbler fra Los Angeles likte jeg også veldig godt. Tre av de var mørkhåra, kledd i masse nagler og lær og var jævlig tøffe. Den siste så ut som en dame med blondt hår. Disse gutta likte både djevelen og kvinnfolk og de ville helst drikke og pule døgnet rundt. Noe de også gjorde&#8230; til GANGS! Enda en bastard jeg elsket over alle støvleskaft var en gærning fra London. Han var stygg som juling og hadde en sur hengebart og ekle vorter i trynet. Den fyren var den tøffeste av dem alle der han gikk rundt med patronbelte, åpen skjorte og skinnjakke, og selvfølgelig alltid med en obligatorisk whiskeyflaske i neven. What a man!</p>\n<p>Ja, nå kunne kanskje dette vært begynnelsen på en helt sinnsyk fortelling om drøye homoerotiske opplevelser i ung alder, men heldigvis, som du forhåpentligvis har oppfattet, dreier dette seg kun om musikk.</p>\n<p>Men sånn var det altså. Alt jeg tenkte på var disse folka. Jeg hørte på de døgnet rundt, jeg tenkte på de hvert eneste sekund og jeg drømte om de om natten. Hver minste kvadratcentimeter av gutterommet mitt var tapetsert med plakater og bilder av Kiss, Iron Maiden, Twisted Sister, Mötley Crüe, Motörhead og W.A.S.P. Det gikk ikke så bra på skolen. Jeg fulgte ikke med og satt vanligvis å klussa på et ark mens jeg trampet takten til en låt. Dessverre alltid til en låt som bare jeg kunne høre da den ble avspilt inni mitt hode. Læreren fikk som regel totalt spader. Med skingrende stemme og en dirrende pekefinger ba han meg om å gå på gangen. Tiden gikk med til dagdrømming og tegning. Jeg var opptatt med å perfeksjonere de forskjellige variantene av trynet til Eddie, sminken til Gene Simmons, Motörheadskallen og ikke minst logoen til Saxon og Dio. Sånn var livet mitt helt frem til 1986. Da skjedde det en stor forandring. Da oppdaget jeg nemlig et nytt band. Disse så ikke ut som superhelter, banditter eller stygge damer. Nei, de lignet faktisk mer på de eldre gutta som hang på konsertene i Drammenshallen. Kvisete og ustelte, med olabukser, skinnjakker og langt møkkete hår. Da jeg hørte de for første gang ble jeg helt lamslått! Gikk det virkelig an å spille så fort? Makan! Motörhead og Venom og noen Accept og Judas Priest låter gikk jo unna som hakka møkk, men dette var annerledes. Det gikk så hinsides kjapt og musikken var grenseløst hissig. De slo ned som et lyn i skallen min og det var kjærlighet ved første lytt. Blid og fornøyd kunne jeg konstatere at Metallica var mitt nye favorittband.<br />\n<iframe src=\"//www.youtube.com/embed/vOYcH466Wiw\" frameborder=\"0\" width=\"635\" height=\"357\"></iframe></p>\n<p>En stund var de kongene på haugen og deres tre første skiver, &#8216;Kill &#8217;em All&#8217;, &#8216;Ride The Lightning&#8217; og &#8216;Master of Puppets&#8217; er gedigne bautasteiner i min oppvekst. Jeg trodde jeg hadde funnet verdens råeste band&#8230; men der tok jeg feil. Det hadde seg nemlig slik at kort tid etter fikk mine møkkete barnehender tak i en annen skive. Jeg husker jeg stod inne på platesjappa Lyche i Drammen og så på coveret. Det var mørkt og skummelt. Det satt en geit på en trone som ble båret av noen skabbete figurer med erigerte peniser. Den ene duden, han med pavehatt, lignet faktisk på Prins Charles av England. Akkurat det stusset jeg litt over&#8230;</p>\n<p>I det høyre hjørnet hang et hodeløst kvinnelik opp ned. Nederst var det en drøss med avhogde hoder som badet i en elv av blod. Jeg grøsset av fryd. På baksiden av coveret så jeg fire fæle fyrer.  Det så ut som de sloss om tre ølbokser. Ikke rart, jeg mener, det var jo nødt til å bli krangling! Det var jo for pokker en øl for lite!<br />\n<iframe src=\"//www.youtube.com/embed/HN6Pzru0q2Y\" frameborder=\"0\" width=\"635\" height=\"357\"></iframe></p>\n<p>-&#8220;Faen så fett&#8221; tenkte jeg høyt og kjøpte skiva med mine siste sure kroner.</p>\n<p>På bussturen hjem, som tok en evighet, studerte jeg coveret og tekstene. Mange år med nøye gjennomgang av tekstene til Iron Maiden hadde gitt meg forholdsvis gode engelskkunnskaper, men tekstene på denne skiva inneholdt en drøss med rare ord som jeg aldri hadde sett før. &#8220;Insubordinate&#8221;, &#8220;asphyxiation&#8221;, &#8220;abacinate&#8221;, &#8220;tourniquet&#8221;&#8230; Hæ? Jøsses, her måtte man nok rote frem ordboka ja! Vel hjemme på gutterommet tok jeg vinylen forsiktig ut av coveret og med kirurgisk presisjon senket jeg stiften på plass i den aller ytterste rillen&#8230;</p>\n<p>PANG! Da den første gitaren angrep, som en bikkje med hoggtenner av stål, sperret jeg opp øynene og gispet. Før jeg fikk summet meg ble jeg bombardert med noen korte trommemarkeringer. Det føltes som om noen kastet murstein i ansiktet på meg. Da skriket kom, som en vinkelsliper midt i pannebrasken, datt jeg ned i knestående og ble sittende perpleks  foran stereoanlegget uten å røre meg. Armene hang livløst ned på teppet og med åpen munn pustet jeg som en brunstig gnu. Jeg svetta og frøys. Jeg var livredd og helt dønn overlykkelig. Det var uten tvil den villeste, tøffeste, sinteste, ondeste, drøyeste, kjappeste og hardeste musikken jeg NOEN gang hadde hørt.</p>\n<p>Auschwitz, the meaning of pain<br />\nThe way that I want you to die<br />\nSlow death, immense decay<br />\nShowers that cleanse you of your life<br />\n<a href=\"http://wimp.no/track/6333841\">hør Angel Of Death</a></p>\n<p>Ja, det er Slayer denne historien egentlig skal handle om. Du skjønner, en gang i slutten av april i år tok Øyafestivalen kontakt og spurte om jeg kunne tenke meg å skrive noen ord om mitt forhold til Slayer. Det hadde jeg selvfølgelig lyst til og kastet meg rundt og begynte å skrive så blekket, eller retter sagt, tastaturet sprutet. Alt var fryd og gammen, men så skjedde det noe&#8230;  Jeff Hanneman døde!</p>\n<p><strong>FAEN!</strong></p>\n<p>Jeffrey John Hanneman var den ene gitaristen i Slayer. Han døde av leversvikt den 2 Mai 2013. Han ble bare 49 år gammel. Jeg er lei meg. Jeff Hanneman var selve hjertet i Slayer! Greit, Kerry King er ansiktet utad, det er det ingen tvil om. Han er den som roper høyest og er i besittelse av det trynet som folk flest kjenner igjen, men Jeff var det musikalske geniet i bandet. For at Slayer skal være SLAYER så er selvsagt alle fire i originalbesetningen like viktige, men Jeff var uten tvil min absolutte favoritt. Alle de beste Slayer-låtene er skrevet av Jeff  Hanneman. Musikken hans har hatt en enorm stor påvirkning på meg og preget meg dypt på alle mulige måter. Han hadde en beundringsverdig &#8220;jeg-gir-totalt-faen&#8221; innstilling til det aller meste og som sagt, han lagde noen av de desidert feteste låtene, riffene, tekstene og leadsa i historien.</p>\n<p>Tidlig i 2011, mens han lå og kula&#8217;n med en pils i et boblebad, ble han bitt i armen av en edderkopp. Dette førte til at han dro på seg den kjøttetende bakterien &#8220;Necrotizing Fasciitis&#8221;. Hm, et ganske så tøft navn egentlig, det høres ut som en Carcass låt&#8230; Denne infernalske bakterien fortærer kjøtt i en rasende fart. Høyrearmen til Jeff ble transformert til et dinglende kjøttsår, men etter et langvarig opphold på sykehus, omfattende operasjoner og antibiotikakurer ble han faktisk frisk igjen. Dessverre hadde immunforsvaret hans fått durabelig mye juling av all medisineringen og til slutt tok altså leveren hans kvelden. Ærlig talt vet jeg ikke nøyaktig hva som skjedde, men jeg vet at Jeff var en ivrig dranker. Jepp, helt fra han jekka sin første pils i tenårene, og frem til den jævla edderkoppen satte tennene i armen hans, drakk Jeff som en blåhval. I&#8217;m no doctor, men jeg tipper den grådige &#8220;Demon Alcohol&#8221; hadde en finger med i spillet når det gjelder Jeff Hannemans alt for tidlige bortgang. Jeg mener, leveren til en ølhund som er SPONSET av Heineken får nok kjørt seg litt. Ja, ja, det tenker nå jeg da&#8230; men samma det. Borte vekk er&#8217;n og det er dritkjipt. Jeff Hannemans død er tragisk, trist og ganske så thrasha! Jeg kondolerer til hans kone, søster, brødre, medlemmene i Slayer og alle Slayerfans over hele verden.</p>\n<p>La oss gå tilbake til 1986 og åpne døren til rommet mitt. Der inne var det et lurveleven uten like. &#8216;Reign In Blood&#8217; dundret ut av høytalerene og jeg løp rundt som en rakett og skreik. Mutter&#8217;n var som regel på jobb og hvis fatter&#8217;n hadde forvillet seg innenfor husets fire vegger så kom han seg brennkvikt ut igjen. Stakkaren ble terrorisert vekk fra sitt eget hjem. Ja, 80-tallet var en slitsom tid for min lydvare og smånervøse far.</p>\n<p>Jeg hadde akkurat fylt tretten år da jeg hørte Slayer for første gang og verden ble aldri den samme igjen. &#8216;Reign in Blood&#8217; snudde opp ned på alt. Slayer parkerte alle andre band og var den beste terapien for en rasende liten valp som meg. Smørblid brølte jeg stemmebåndet i fillebiter og headbanga til nakken føltes som en trikkeskinne. Jeg spilte luftgitar og jeg lente meg bakover så det knaste i ryggraden. Jeg hamret løs på lufttrommer samtidig som jeg slo klesskapet mitt til sagflis. Etter å ha hørt på &#8216;Reign in Blood&#8217; følte jeg en enorm lykkerus. Slayer = Heroin. Jeg ble sporenstreks avhengig.<a href=\"http://wimp.no/album/19511803\"><br />\nhør Reign In Blood</a></p>\n<p>&#8216;Reign in Blood&#8217; er en formidabel oppvisning i hastighet og brutalitet. Det er ikke uten grunn at den nå, 27 år senere, forstatt blir hyllet som den ultimate thrashskiva gjennom tidene. Da den kom i 1986 feide Slayer alle andre band av banen. Aldri før hadde noen fremført så intens, kjapp og aggressiv musikk. &#8216;Reign in Blood&#8217; treffer lytteren som en rambukk i Solar Plexus og deler ut knyttneveslag, spark og springskaller i et absurd tempo helt til den, drøye 29 minutter senere, slutter med et øredøvende brak. Produsenten Rick Rubin, som faktisk aldri hadde jobbet med med et metallband før han plutselig satt med Slayer i studio, strippet bort alt han anså som overflødig. Han tok bort klangen på vokalen og på alle instrumentene. Hvorvidt reverb (klang) skulle brukes eller ikke var et tilbakevendende tema gjennom hele innspillingen. Bandet ville bruke reverb på så og si alt. Rubin sa tvert NEI. Til slutt endte de opp med litt reverb på noen skrik, noen trommerullinger og introer. Jeff Hanneman fikk også mast seg til å ha reverb på sin gitar i låta med den ironiske tittelen &#8216;Jesus Saves&#8217;, men det var også den eneste. Personlig synes jeg det høres ut som det er brukt reverb på skarptromma gjennom hele skiva, men studionørds krangler fortsatt om det man faktisk hører er reverb eller kun naturlig akustikk fra innspillingsrommet. Uansett, Rick Rubin og teknikeren Andy Wallace strammet opp i alle bauger og kanter og ga Slayer en klar og ryddig produksjon. Selv om det går unna i et rasende tempo så hører man alt som skjer. Gitarene treffer som deg kniver i øregangene. Stab! Stab! Stab!</p>\n<p>Noe som også vekket oppmerksomhet var at skiva var veldig kort. Gitaristene Kerry King og Jeff Hanneman var på dette tidspunktet gørrlei av å spille samme riff mange ganger og de kuttet drastisk ned på arrangementet til samtlige låter. Da trommisen Dave Lombardo i tillegg dro opp tempoet noe grassat i studio ble skiva, til bandets, og ikke minst plateselskapets store overraskelse, under 30 minutter lang. Kassetten, et finfint format fra en svunnen tid, innehold  skiva hele to ganger. En gang på hver side. Enda en ting som gjør &#8216;Reign in Blood&#8217; spesiell er tekstene. Åpningslåta &#8216;Angel of Death&#8217; vakte stor oppsikt. Den handler om eksperimentene Josef Mengele utførte på hjelpesløse fanger i Auschwitz under Andre Verdenskrig. Den groteske volden og torturen som ble beskrevet var ikke fantasi og barnslig babbel. Det var virkelighet!</p>\n<p>Folk er som kjent stort sett idioter! Derfor kom det ikke som en overraskelse da &#8216;Angel of Death&#8217; førte til at Slayer ble beskylt for å være nazisympatisører. Til disse påstandene svarte låtskriveren Jeff Hanneman:<br />\n-&#8220;There&#8217;s nothing I put in the lyrics that necessarily says he was a bad man, because to me&#8230; well, isn&#8217;t that obvious? I shouldn&#8217;t have to tell you that.&#8221;</p>\n<p>Å bli beskylt for å være et &#8220;naziband&#8221; genererer alltid mye oppmerksomhet og Slayer visste å smi mens jern(kors)et var varmt. Linken til SS hadde de allerede med S&#8217;n i logoen sin og kort tid etter krydret de sin merchandise med makabre hodeskaller iført tyskerhjelmer. Etter hvert dukket også den legendariske jernørnen opp. Den har klare referanser til nazistenes versjon av den tyske Reichsadler-ørnen, men Slayer sin ørn holder selvfølgelig bandets logo med pentagrammet av sverd og ikke nazistenes swastika. Jernørnen til Slayer var opprinnelig kun å finne gjemt bak tekstene i coveret til &#8216;Seasons in The Abyss&#8217;, men den ble fort et av bandets mest kjente motiver. På toppen av alt hadde fanklubben deres fått det joviale navnet &#8220;Slaytanic Wehrmacht&#8221;. Yessir, Deutche Wehrmacht var navnet på det Tyske Forsvaret fra 1935 til August 1946. Alt dette ble selvsagt for mye å svelge for veldig mange og Slayer fikk mye kritikk. Det prellet av som vann på gåsa&#8230; Det faktum at Jeff Hanneman, i likhet med Motörhead&#8217;s Lemmy, samlet på stæsj fra Andre Verdenskrig, og at Hanneman Senior faktisk var en krigsveteran som hadde sloss mot Tyskerne i Normandie under krigen, var det ikke så mange som visste. Jeff Hannemans interesse for Nazi-Tyskland og Andre Verdenskrig var en hobby og kan ikke kobles opp mot politisk ståsted, idelogi eller menneskesyn. I dag er det ingen som hever et øyebryn over hva Slayer driver med, men i 1986 var det ganske sterke reaksjoner. Det samme gjelder musikken. Folk ble stumme av sjokk da &#8216;Reign in Blood&#8217; kom ut, men tidene forandrer seg. Som Kerry King sier selv:<br />\n-&#8220;If you released &#8216;Reign in Blood&#8217; today, no one would give a shit.&#8221;</p>\n<p>Sant nok, hvis &#8216;Reign in Blood&#8217; ikke eksisterte og et band hadde gitt den ut i dag ville nok ikke mange brydd seg nevneverdig. Den ville fortsatt vært dønn killer, men den ville ikke vært kontroversiell eller ekstrem i forhold til hva som lages i dag. Men, å tenke sånn blir bare tull&#8230; jeg mener, hadde ikke &#8216;Reign in Blood&#8217; eksistert ville nok heller ikke metal vært slik den er i dag. &#8216;Reign in Blood&#8217; satte en skyhøy standard og Slayer inspirerte tusenvis av unge fans og band til å begynne å spille hardere og fortere. Man kan jo egentlig si det samme om Black Sabbath&#8217;s debut fra 1970. Hadde et band gitt ut den i dag ville den ikke skapt store ringer i vannet, men da ville heller ikke heavy metal utviklet seg slik den har gjort. Effekten og ettervirkningene av slike banebrytende album er enorm. Yeah, this is serious shit man&#8230;</p>\n<p>Tilbake til 80-tallet! Kjapt skaffet jeg meg &#8216;Hell Awaits&#8217;. De feite demonene på coveret fikk meg til å glise fra øre til øre&#8230; Du vet, de tjukkasene med ølmager som entusiastisk river ut innvoldene på en stakkars faen. Haha! Introen på tittelsporet ga meg frysninger. Ryggraden føltes som en istapp som gikk fra kraniet og ned til rævva. &#8216;Hell Awaits&#8217; skremte vannet av meg, men det syntes jeg var helt topp. Slayer låt annerledes på denne skiva. Her var det mer grums og masse reverb. Dette ga musikken et annet preg. Det ble, tro det eller ei, enda ondere og farligere. Der hvor &#8216;Reign in Blood&#8217; er spekket med aggresjon og sonisk vold er &#8216;Hell Awaits&#8217; mer komplisert og mystisk. Den inneholder lange låter, drøssevis med riff og taktskifter og alt er pakket inn i en mørk og skummel atmosfære. Jeg fikk et rart forhold til &#8216;Hell Awaits&#8217;. Jeg pleide å sette den på om kvelden når jeg skulle legge meg. I mørket lukket jeg øynene og forsvant inn i musikken. Jeg svevde avgårde sammen med riffene. I løpet av &#8216;At Dawn They Sleep&#8217; var jeg som regel langt inne i drømmeland.</p>\n<p>Ikke lenge etter hadde jeg spart opp nok penger til å kjøpe meg debuten &#8216;Show No Mercy&#8217; fra 1983. Dæven Døtte! Denne var også en innertier! Skriket til Tom Araya på åpningslåta &#8216;Evil Has No Boundaries&#8217; var nesten like imponerende og fryktinngytende som skriket på &#8216;Angel of Death&#8217;, og jeg jublet av fryd da han, en gang i løpet av det andre refrenget, bare ler en ond latter istedenfor å synge teksten. Haha! For en genistrek!!! Gjennom hele &#8216;Show No Mercy&#8217; er det tydelige referanser til NWOBHM (New Wave of British Heavy Metal) og det er mer melodi i vokalen, riffa og leadsa. Låter som &#8216;Crionics&#8217; og &#8216;Tormentor&#8217; kunne vært hentet rett ut fra &#8216;Sad Wings of Destiny&#8217; eller &#8216;Sin After Sin&#8217; med Judas Priest, eller ja, for svingende, de kunne like så godt vært å finne på en av de to første Iron Maiden skivene. &#8216;Show No Mercy&#8217; er hysterisk bra! At musikken er mekka og spilt inn av 19 åringer er helt utrolig! Jeg ble mer og mer imponert over Slayer. Kjærligheten vokste for hver dag som gikk.</p>\n<p>Jeg hadde allerede en gitar, men jeg var en selvlært og ganske tunglært gitarist. Jeg hadde forstått litt basics av å høre på Kiss, Judas Priest og Black Sabbath, men jeg sleit mye&#8230; Det var heller ingen rundt meg som kunne vise eller forklare meg grep og teknikker. Det var vanskelig, men jeg ga meg ikke. Slayer spilte gitar på en måte som jeg forstod. Selvfølgelig var tempoet helt vanvittig, men det var noe med måten de spilte på som jeg kunne gjenkjenne meg i. Det var kjappe Black Sabbath og Judas Priest riff. Det var kaos, men det var satt i system. Lenge leve &#8220;tremolo picking&#8221; og &#8220;tritone-riff&#8221;.</p>\n<p>Hvis sånne ord og utrykk ikke sier deg noe som helst så er det kanskje greit med noen forklaringer? Ok, jeg skal gjøre så godt jeg kan&#8230; Hvis du som leser dette derimot er en gammel hardbarka musiker eller metallveteran så beklager jeg den kommende unyttige informasjonen.  &#8220;Tremolo picking&#8221; vil si å dra plekteret ned og opp over en streng og gjenta dette ekstremt fort så man får en jevn og durende tone. Det kan minne om lyden fra en sag. Hvis du samtidig demper strengen med håndbaken, så kalt &#8220;palm-muting&#8221;, så har du en av de viktigste teknikkene for å kunne spille thrash metal!</p>\n<p>&#8220;Tritone&#8221;, eller tritonus, også kalt &#8220;en forstørret kvart&#8221; er betegnelsen på intervallet (avstanden) mellom to toner som strekker seg over tre heltoner. Tritonus deler en oktav i midten og dette gir en &#8220;dissonans&#8221; som fremstår som skummel og uhyggelig. Tritonus er en viktig ingrediens innen metal, samt i filmmusikk og den ble også mye brukt av klassiske komponister som Richard Wagner, Ludwig van Beethoven og vår egen Edward Grieg. &#8216;I Dovregubbens Hall&#8217; av sistnevnte er et perfekt eksempel. Tritonus ble i middelalderen kalt &#8220;Djevelens intervall&#8221;, eller på Latin; &#8220;Diabolus in Musica&#8221;, som direkte oversatt betyr &#8220;Djevelen i musikken&#8221;. En tittel Slayer senere skulle komme til å bruke. Hvis du lurer på hvordan effekten av Tritonus høres ut så hør på åpningsriffet på selveste &#8216;Black Sabbath&#8217; låta av Black Sabbath, eller de korte akkordene som er åpningen på &#8216;Purple Haze&#8217; med Jimi Hendrix. Eller hør på Slayer for faen! Låtene &#8216;South of Heaven&#8217; og &#8216;Raining Blood&#8217; er gode eksempler. I tillegg er faktisk begge to enkle omskrivninger av Edward Griegs verdenskjente tema fra tidligere nevnte &#8216;I Dovregubbens Hall&#8217;.<br />\n<a href=\"http://wimp.no/track/452696\">hør I Dovregubbens Hall</a></p>\n<p>Nok om det&#8230;</p>\n<p>Jeg begynte å spille i band på slutten av 80-tallet, men musikken jeg lagde da lå mer opp mot pønk enn metal. Vet ikke hvorfor det ble sånn, men det hadde vel noe å gjøre med spilleferdigheter. Jeg holdt på med pønk og rock i mange år, men i 2003, da bandet mitt Hellride døde med et alkoholdunstene stønn, bestemte jeg meg umiddelbart for å starte et metallband. Opp igjennom årene hadde jeg mekka en drøss med Slayer-inspirerte riff og nå kunne jeg endelig bruke de. Den aller første Blood Tsunami låta jeg spikret sammen fikk tittelen &#8216;Killing Spree&#8217;. Den låta har tiårsjubileum i år! Skål! Jeg innrømmer ærlig at mange av Blood Tsunami sine riff er direkte &#8220;Slayer rip offs&#8221;, men jeg liker heller å betrakte de som en hyllest. En god del av riffene er så &#8220;Slayeristiske&#8221; så de etterlater ingen tvil om hvem jeg vil at det skal høres ut som.<br />\n<a href=\"http://wimp.no/artist/3611454\">hør Blood Tsunami</a></p>\n<p>Thrash er, i mine ører, den ultimate sjangeren innen metal. Den har sitt særpreg, men kan likevel inneholde elementer fra alle de andre båsene som befinner seg i &#8220;metallstallen&#8221;. Thrash er en blanding av NWOBHM og punk. Den er ikke bundet opp mot en spesiell vokalteknikk og det er stor spennvidde innen hva som er godtatt av riff og spillestil. Hør bare hvor enorm stor forskjell det er mellom vokalen til for eksempel Russ Anderson fra Forbidden og Mille Petrozza fra Kreator. Hør også hvor forskjellig spillestil det er på band som for eksempel Onslaught og Coroner. Thrash er det uansett. Man kan også synge om hva tusan man vil når man spiller thrash. Noen hyller Satan, noen er politiske, noen har utelukkende tekster om krig og vold, mens andre igjen synes det holder i massevis å bare vræle ut hvor gøy de synes det er å drikke øl. Selvfølgelig har sjangeren definerende &#8220;trademarks&#8221;, blant annet hastigheten og disse &#8220;palm-muta&#8221; tremoloriffa, men poenget mitt er at, i motsettning til for eksempel Death Metal som har langt flere &#8220;regler&#8221; å forholde seg til, så er thrash en ganske åpen sjanger.</p>\n<p><a href=\"http://wimp.no/playlist/7ba591f3-a5c1-4246-bbe3-d2bcee8f2fcb\">Hvis du vil ha en kjapp innføring i thrash metal så sjekk ut disse lett tilgjengelige låtene</a></p>\n<p><a href=\"http://wimp.no/playlist/dd14e09d-f2d0-4171-b4ac-dbb33cf1ccd3\">Hvis du også vil forstå hvor thrash kommer fra så sjekk ut disse låtene.</a></p>\n<p>Man kan gå enda lengre tilbake og trekke inn låter som &#8216;Stone Cold Crazy&#8217; med Queen fra 1974. Man kan også finne elementer i &#8216;Highway Star&#8217; med Deep Purple fra 1972. Ja, til og med i &#8216;Communication Breakdown&#8217; med Led Zeppelin fra 1969. Eller, enda eldre, Dick Dale&#8217;s versjon av den arabiske melodien &#8216;Miserilou&#8217; fra 1962. Det var første gang, i alle fall som er dokumentert, at lynkjapp tremolo picking ble benyttet på gitar i stedet for mandolin&#8230; men HERRE MIN HATT! Det får da være måte på! Da kan vi jo like så godt gå hele veien tilbake til &#8216;That&#8217;s All Right Mama&#8217; med Arthur Crudup fra 1946. En låt som regnes for å være verdens første rock &#8216;n roll låt. Du har kanskje hørt den med en annen fyr som het Elvis Presley, men han spilte den ikke inn før hele 8 år senere, i 1954.<br />\n<iframe src=\"//www.youtube.com/embed/ZIU0RMV_II8\" frameborder=\"0\" width=\"635\" height=\"357\"></iframe></p>\n<p>I 1988, to år etter at Slayer blåste hodet av meg for første gang kom &#8216;South of Heaven&#8217;. Da var jeg langt inni thrashjungelen og hadde oppdaget flere favoritter som Nuclear Assault, Exodus, Testament, Dark Angel, Voivod, Kreator, Destruction og Sodom, men Slayer var og ble mine største helter. Første gang jeg satte på &#8216;South of Heaven&#8217; tok jeg feil og klinte til med side B. Jeg stusset på lyden. &#8216;Ghosts of War&#8217; starter med et riff som egentlig er hentet fra slutten av låta &#8216;Chemical Warfare&#8217; fra &#8216;Haunting The Chapel&#8217; EP&#8217;n. Det låt grumsete, lavt og innestengt. Jeg trodde det var noe galt med anlegget mitt så jeg skrudde opp lyden. KABOOM sa det! Plutselig forandret lydbildet seg! Jeg fikk bakoversveis. Det føltes som om noen hadde sprengt dynamitt i øra mine. Selv om den traff meg som en kanonkule er &#8216;South of Heaven&#8217; mer kontrollert og langt snillere enn sine tre forgjengere. Produksjonen er spinklere, gitarene er knusktørre og Tom Araya snakker mer enn han synger. Men, merkelig nok, dette passer låtmaterialet perfekt. &#8216;South of Heaven&#8217; har en del tunge og drivende låter som tittelsporet,  &#8216;Mandatory Suicide&#8217; og &#8216;Spill The Blood&#8217;, men hissigpropper som &#8216;Silent Scream&#8217; og &#8216;Cleanse The Soul&#8217; fører til at den likevel fremstår som et illsint villsvin. Den banket i alle fall &#8216;&#8230; And Justice For All&#8217;, Metallicas utgivelse det samme året, langt POKKERIVOLD ned i støvlene. Tidligere nevnte &#8216;Silent Scream&#8217; er for øvrig en låt om abort. Jepp, tro det eller ei&#8230; Teksten er basert på en dokumentarfilm med samme navn fra 1984. Filmen viser, via ultralyd, hvordan et foster tilsynelatende opplever og reagerer under en abort. Ganske så &#8220;far out&#8221; spør du meg, men samma det. Låta røsker som en høygaffel i ryggtavla og tekstlinja &#8220;Death is fucking you insane&#8221; er legendarisk! Hvorvidt teksten er direkte &#8220;anti-abort&#8221; eller bare et forsøk på å lage en morbid og kryptisk skildring av abortprosessen kan diskuteres, men tekstlinjer som &#8220;Innocence withdrawn in fear&#8221; og det faktum at den er skrevet av katolikken Tom Araya sier vel egentlig sitt?<br />\n<a href=\"http://wimp.no/album/19549226\">hør South Of Heaven</a></p>\n<p>Haha, ja der har du en annen ting som mildt sagt er snodig! Tom Araya er katolikk! Jommen sa jeg smør! Denne mentale skavanken, som jeg mener er en passende betegnelse på &#8220;religiøs overbevisning&#8221;, hindrer uansett ikke Tom Araya i å velvillig brøle ut Kerry King sitt brennende hat mot kristendommen. Go figure&#8230; Vel, en gang skal han visstnok ha vært skeptisk til sin kollegas  blasfemiske penn. Da fikk han svar på tiltale:<br />\n-&#8220;C&#8217;mon, man! You&#8217;re in Slayer! You&#8217;re the Antichrist! You said it yourself on the first album!&#8221;</p>\n<p>&#8216;South of Heaven&#8217; inneholder også en låt om Nazi-Tyskland, nemlig &#8216;Behind The Crooked Cross&#8217;.  Der skrev Jeff Hanneman om hvordan hjernevaskede tyske soldater blindt fulgte ordre og fraskrev seg alt ansvar for sine horrible gjerninger. Teksten er intelligent og til ettertanke, og det at den er skrevet i &#8220;jeg-form&#8221; gjør den ytterst guffen. At Slayer også dro på med sin versjon av &#8216;Dissident Aggressor&#8217; med Judas Priest synes jeg var sabla stas. I motsettning til mange andre ble jeg IKKE skuffet over &#8216;South of Heaven&#8217;. Jeg elsket den! Og det gjør jeg fortsatt!</p>\n<p>Jeg så Slayer for første gang under &#8216;World Sacrifice&#8217; turnéen på Rockefeller i Oslo den 7 September 1988. Jeg var 15 år og var blitt så METAL så det er nesten rart at jeg ikke pussa tenna med en hammer hver kveld. Kompisen min Runar og jeg dro inn til byen. Jeg var overspent, overivrig og obsternasig. Jeg gledet meg så fælt så jeg stammet jeg hver gang jeg skulle si noe.<br />\n-&#8220;R-r-runar, døh, f-f-f-føhfahn, vi skal se Schlæierrr&#8217;ass!&#8221;.</p>\n<p>Dette utsagnet ble selvfølgelig besvart med en obligatorisk knegging fra min rødhårete venn. En særegen, bøllete form for latter som senere skulle bli verdenskjent gjennom to raringer med navn &#8216;Beavis og Butthead&#8217;.<br />\n<iframe src=\"//www.youtube.com/embed/0NbbD89Iex8\" frameborder=\"0\" width=\"635\" height=\"357\"></iframe></p>\n<p>Mariboesgate var stappfull av folk. Drita, langhåra og brautende tenåringer. Fulle av faen, nagler og patches stod de der og bælma øl mens de skreik og vræla.</p>\n<p>-&#8220;Slayer Forever!&#8221; og &#8220;Føkking Schlææiiiiøøøør!&#8221; var mantraet for kvelden. Runar og jeg var bønder i byen, vi kjente ikke en kjeft og vi var knøttsmå. Eller, det vil si, Runar var allerede 2 meter på strømpelesten og hadde dun på haka, men jeg for min del så fortsatt ut som en tiåring. Lettere nervøs kan man trygt si jeg var, men det føltes likevel godt å endelig være blant likesinnede. Runar, den luringen, hadde alltid øl i en bærepose, og han hadde sørget for at alkoholinntaket vårt hadde ligget på et ganske uakseptabelt høyt nivå på hele bussturen inn til byen. Dette gjorde at vi snakket med folk vi ellers ikke hadde turt å se på. Jeg husker jeg kom i kontakt med en gigantisk fyr. Han var minst tre hoder høyere enn meg! Han var en vennlig kjempe, men han snakket ikke, han ROPTE! Med en stemme som fikk bakken til å riste. Jeg var litt usikker på hvor jeg hadde denne fyren, men da han lo godt av en døll vits jeg hadde gjemt opp i ermet steg selvtilliten min og snart gikk skravla som en AG3. Det var koselig.</p>\n<p>Gutta fra Death Mission solgte demo&#8217;n sin &#8216;Why&#8217; i køen. Den har jeg fortsatt liggende i en eller annen pappeske ett eller annet sted. Goliat ved siden av meg hadde begynt å brøle om noe han kalte for &#8220;tapetrading&#8221;.<br />\n-&#8220;Hæ?&#8221;&#8230;</p>\n<p>Dette hadde vi ikke hørt om før. Vi kom fra et sted som heter Sætre i Hurum. Det ligger ved Oslofjorden, circa fem mil utenfor byen og der ute var det ingen som drev med såkalt &#8220;tapetrading&#8221;. Bortsett fra Runar og meg selv så var det vel to, kanskje tre til på vår alder som var genuint opptatt av metal der ute i granskogen. Vi levde i en liten lukket boble. Min nye venn, den berusede oksen, kunne fortelle meg at tapetrading var &#8220;the way to go&#8221; hvis man ville oppdage nye band og han fortalt meg at det nyeste og heiteste var et band fra Stockholm som het Nihilist. Deres demo &#8216;Premature Autopsy&#8217; var visstnok &#8220;Heeeeeelt sinnsykt perverst rååååh!&#8221;<br />\n<a href=\"http://wimp.no/album/2397401\">hør Nihilist</a></p>\n<p>Da visste jeg ikke at nettopp dette bandet, bare to år senere, skulle komme til å pulverisere meg totalt med en skive som ville få tittelen &#8216;Left Hand Path&#8217;. Jeg visste selvfølgelig heller ikke at de innen den tid også ville ha skiftet navn til Entombed.</p>\n<p>Plutselig gikk det et sukk gjennom folkemengden. Dørene til Rockefeller åpnet seg. I et par sekunder var det helt stille. Nesten som om en atombombe hadde detonert i horisonten og alle ventet på trykkbølgen. Jeg holdt pusten. Så brøt hælvete løs. Et buldrende unisont brøl fikk hele Mariboesgate til å gynge. Folk ble riv ruskende gale! Alle ville inn samtidig og presset seg fram. Den forholdsvis siviliserte køkulturen var plutselig byttet ut med totalt kaos. Ølflasker knuste, nagler spratt løs fra skinjakker, ryggmerker ble flerret av denimvester, t-skjorter ble revet i stykker og alle rundt oss brølte og ropte så spytt og slimete drøvler flagret som vimpler rundt øra på oss.</p>\n<p>Vel innafor, løp vi opp den bratte betongbakken. Med spisse albuer og krum nakke viste vi ingen nåde.<br />\n-&#8220;Helt til gjerdet&#8221; ropte Runar og langa ut med sjumilsstøvlene sine. Jeg lå hakk i hæl, men det var folk over alt. Jeg snubla i beinet til en tøffing og gikk pladask i gølvet. Da jeg reiste meg opp igjen var det stappfullt av folk mellom Runar og meg. Jeg kunne se han der han stakk opp av folkemengden som en rød flaggstang. Han var nesten helt fremme ved scenen. Jeg begynte på den harde oppgaven med å presse meg fram mellom svære, møkkete og svette mannfolk. Heldigvis hadde jeg allerede en god del erfaring fra en bråte konserter i Drammenshallen, men jeg merket fort at Slayer-crowden var hakket mer vriene og aggressive enn det jeg var vant til. Publikummet på Kiss, Dio, AC/DC, eller Iron Maiden i Drammenshallen fremstod som en koselig gjeng med hippier sammenlignet med disse mannevonde beistene. Etter mye knuffing, banning, albuer i nesa og diverse kreative drapstrusler kom jeg meg endelig frem til Runar. Han stod der og gliste, stødig som et fyrtårn. Endelig senket lyset seg.</p>\n<p>Men&#8230; HVA I HÆLVETE?!?!? Ut på scenen kom det en feit fyr, kledd i en munkekappe. Han hadde en svær døll pottesveis. Dette var selveste Messiah Marcolin, men akkurat det viste jeg ikke da. Jeg viste heller ikke at bandet som stod på scenen og pumpet ut blytunge og seige Black Sabbath aktige riff var Candlemass! Vi hadde ikke fått med oss at det skulle være et supportband.<br />\n<iframe src=\"//www.youtube.com/embed/93aE5ZmUZvw\" frameborder=\"0\" width=\"635\" height=\"357\"></iframe></p>\n<p>Candlemass var kult, og jeg skulle få mye glede av det bandet senere, men akkurat der og da ville jeg at de skulle bli lynkjapt ferdige så Slayer kunne komme og rive skallen av meg. Og DET gjorde de da endelig til slutt.</p>\n<p>Det startet med introen til &#8216;South of Heaven&#8217;. Skummelt og vakkert. Det var mørkt som i graven, men vi så konturene av bandet som inntok scenen. Jubelen stod i taket. Jeg vræla så høyt så lungene vrengte seg som to polvotter. Scenelyset kom på akkurat samtidig som den første E-akkorden traff oss. Lombardo begynte å hamre inn trommebrekka sine og gitarene begynte å pumpe seg opp bak åpningsmelodien. FY FAEN!!! Der stod de! Foran en vegg av Marshall-kabinetter, badet i rødt lys. Jeff til venstre, Tom i midten og Kerry til høyre. Bak et enormt trommesett satt Dave og jobba med armer og bein.</p>\n<p>An unforeseen future nestled somewhere in time<br />\nUnsuspecting victims, no warnings no signs<br />\nJudgment day, the second coming arrives<br />\nBefore You See The Light&#8230; You Must DIIIIIEEEEE!!!</p>\n<p>Hele salen sang med. Hele bygningen ristet. Det må garantert ha gitt utslag på en seismograf ett eller annet sted. Slayer var hysterisk tøffe. Det var helt uvirkelig å endelig se de. Jeg hadde tårer i øynene. Lyden var høy, knallhard og krystallklar. Hadde man plassert en lodden sau foran PA&#8217;n ville den, etter to sekunder, garantert vært stokk døv og nybarbert over hele kroppen. De tre første låtene hang sammen! I feedbacken på slutten av &#8216;South of Heaven&#8217; begynte introen til &#8216;Raining Blood&#8217;. dududun&#8230; dududun&#8230; dududun&#8230; tatatataatatataaatatataaa dududun.</p>\n<p>På slutten av &#8216;Raining Blood&#8217;, der hvor egentlig noise/lead/outtro&#8217;n begynner fyrte de av åpningsmarkeringene på &#8216;Silent Scream&#8217; og raste like så godt gjennom den også. Det var helt utrolig! Da denne triple dosen med lemlestelse var unnagjort slentret Tom frem til mikrofonen og gryntet sine første ord til publikum:<br />\n&#8211; &#8220;So, tell me, you gotta lotta blood sucking creatures of the night here in Oslo?&#8221;<br />\n&#8211; &#8220;YEEEEAAAAHHHH!!!&#8221; svarte Rockefeller før Slayer kontant satte i gang med &#8216;At Dawn They Sleep&#8217;. En overdose av adrenalin og endorfiner smalt gjennom kroppen! Jeg holdt på å gjøre i buksa av ren og skjær glede. Kerry King var helt rå der han stod med sitt enorme armbånd av rustne spiker. Folkens, dette var på den tiden da Kerry fortsatt så kul ut. Dette var før han dekket seg med dølle tribaltattoos og dette var før han ble skalla som en dildo og erstattet sin manglende hårmanke med et døvt goatee skjegg&#8230; Som nå er på størrelse med en vedkubbe! Yes, Kerry King var beintøff! Jeff Hanneman også. Lys i håret og blodsprengt i trynet. Han stod der breibeint og banga som besatt mens han brølte skjellsord og utvalgte tekstlinjer til publikum. Tom sang med en kraftig og fandenivoldsk stemme. Hvis han hadde et par sekunder fri fra mikrofonen satte han i gang med å kaste hodet sitt fra side til side. Tom headbanga ikke som de andre, sånn vanlig rett-opp-og-ned banging, nei han slang skallen frem og tilbake med en enorm kraft. At han var i stand til å holde balansen og treffe mikrofonen etter en sånn heidundrandes karuselltur var et kunststykke i seg selv. Tom Araya er en majestetisk frontmann! Ved siden av Gene Simmons er han den eneste jeg vet om som kan få publikum til å gå totalt bananas bare ved å stå med armene i kors og se utover salen. Haha. Genialt triks! Forresten, Abbath fra Immortal har også bøffa dette. Det MÅTTE han jo! Det er jo skreddersydd for Abbath! Vel, tilbake til Slayer og Rockefeller i 1988. Det var tidenes gigg! Proppfull av kongelåter! Jeg fikk hakeslepp hver gang Jeff eller Kerry kastet seg ut i en halsbrekkende gitarsolo. Det var KLIN likt som på skivene. Jeg var målløs! At det GIKK an? Slayer var verdens beste band! Jeg var i ekstase! For en fantastisk kveld i hovedstaden! En ting jeg husker veldig godt er at Tom Araya introduserte en låt&#8230; Hm, jeg tror det var &#8216;Postmortem&#8217;. Han ventet på en opptelling fra Lombardo, men ingenting skjedde. Tom snudde seg mot trommene. Det var ingen der! Trommene stod forlatt på podiet sitt! Alle så forvirret på hverandre.<br />\n-&#8220;Hvor faen er Lombardo?&#8221;</p>\n<p>Plutselig kom han. Blid og fornøyd spratt han inn bak trommene og ropte noe til Tom. Tom gliste bredt og ristet oppgitt på hodet før han tasset bort til mikrofonen og sa:<br />\n-&#8220;He just had to take a piss&#8221;.</p>\n<p><a href=\"http://wimp.no/playlist/9097d3c3-498a-4924-9c8d-76decc70bb75\">hør låtene Slayer spilte her</a></p>\n<p>Jeg har sett Slayer mange ganger etter dette, men denne konserten vil brenne som en fakkel i hukommelsen min så lenge jeg lever. Sammen med Kiss i 1984 og Iron Maiden i 1986 så var Slayer i 1988 en ekte &#8220;life changing experience&#8221;.</p>\n<p>I 1990 kom Slayer med &#8216;Seasons in the Abyss&#8217;. Dette er også en vanvittig bra skive og låter som &#8216;War Ensamble&#8217;, &#8216;Dead Skin Mask&#8217; og ikke minst tittelsporet er udødelige klassikere. Sammen med disse så er også &#8216;Hallowed Point&#8217; og &#8216;Born of Fire&#8217; mine favoritter fra &#8216;Seasons in The Abyss&#8217;. Skiva kan beskrives som en fusjon av &#8216;Reign in Blood&#8217; og &#8216;South of Heaven&#8217;. Den markerer også et stort skille. Dette var nemlig siste gang, på veldig lenge, at Dave Lombardo satt bak trommene med Slayer. Det at de mistet Lombardo var et stort tap. Både for Slayer, for fansen og for thrash metal i sin helhet. I mellomrommet mellom &#8216;South of Heaven&#8217; og &#8216;Seasons in The Abyss&#8217; hadde det også skjedd store forandringer innen metal. Death Metal hadde kommet og tatt over som den slemmeste gutten i klassen og om ikke lenge skulle black metal komme og klaske death metal i ansiktet med en iskald hånd. Ting ble bare råere og råere.<br />\n<a href=\"http://wimp.no/album/2944855\">hør Seasons In The Abyss</a><br />\n<iframe src=\"//www.youtube.com/embed/rvuO2EvCTAE\" frameborder=\"0\" width=\"635\" height=\"357\"></iframe></p>\n<p>På slutten av 80-tallet oppdaget jeg band som Poison Idea, Misfits, Dead Kennedys, The Accüsed, Jerry&#8217;s Kids, Discharge og Charged G.B.H. Litt etter dukket det også opp noen skrallinger fra Seattle som spilte tung rock. De kledde seg som alkiser og en del av banda var helt for jævlig dårlige, men jeg skal innrømme at jeg likte mange av de tidlige Sub Pop-utgivelsene. Debutskivene til Mudhoney, Tad og Nirvana var blytunge og de hørte jeg mye på. &#8220;Dette var jo fett&#8221; tenkte jeg og ante fred og ingen fare&#8230; men så feil kan man ta. Da Nirvana kom med &#8216;Nevermind&#8217; i 91 og hele verden gikk totalt av skaftet, viste det seg, DESSVERRE, at mange av de hardeste og beste thrash banda fra 80-tallet kastet seg på bølgen.</p>\n<p>En annen faktor som medførte at mange av mine helter gikk rett i baret var at Metallica ga ut den selvtitulerte skiva, bedre kjent som &#8216;The Black Album&#8217; i 1991. Det var jaggu ikke mye thrash å spore der, men plutselig var liksom et thrashband verdens største metallband. Kort tid etter skulle altså band som Exodus, Testament og Kreator også bli rundere i kantene og i samme slengen drite seg loddrett ut. Og jeg vil ikke en gang begynne å tenke på hva Sepultura og, atter en gang, Metallica presterte å finne på av ren og skjær idioti noen år senere. Huff og huff.</p>\n<p>På første halvdel av 90-tallet snuste jeg på &#8220;up and coming&#8221; band som Pantera, Machine Head og Biohazard, men ÆSJ, de falt aldri i smak. Skuffet og slukøret tasset jeg hjem til mine gamle skiver fra 80-tallet. Andre band som dukket opp på min radar omtrent samtidig, rundt 91-92 var The Dwarves, Didjits, The Jesus Lizard, Fudge Tunnel, Big Black, Godflesh, Sonic Violence og Melvins.  Norske band som Anal Babes, Turboneger og noen år senere, Gluecifer, og ikke minst svenske The Hellacopters imponerte meg også stort. Jeg hadde havnet i et miljø på Rock All og Last Train i Oslo hvor det gikk mye i Dead Boys, MC5, The Stooges, Ramones, Radio Birdman, Roky Erickson og Union Carbide Productions. Etterhvert begynte jeg å høre mer og mer på rock og pønk, men det var ikke tvil i mitt hjerte! Slayer var fortsatt verdens beste band! Det var derfor en nedtur, i 1994,  da &#8216;Divine Intervention&#8217; ikke nådde opp til forventningene mine. Jeg hørte mye på skiva og prøvde iherdig å like den. Den er både hard og brutal og låter som &#8216;Sex, Murder, Art&#8217;, &#8216;Dittohead&#8217; og &#8216;Mind Control&#8217; biter godt fra seg, men noe skurrer&#8230; Det er noe feil med trommene! Lombardo var og ER essensiell for Slayer sitt lydbilde. Han ville aldri spilt låtene på &#8216;Divine Intervention&#8217; på samme måte som hans etterfølger Paul Bostaph gjorde. Innlevelsen, rock &#8216;n roll referansene og det klassiske &#8220;Lombardo-drivet&#8221; var borte. Det var trist, men under tvil godtok jeg &#8216;Divine Intervention&#8217; og trøstet meg med at Slayer i alle fall spilte thrash! Med unntak av Sodom, var det mer enn hva man kunne si om de andre thrashbandene fra 80-tallet. Men, faen også, det var ikke til å komme unna&#8230; &#8216;Divine Intervention&#8217; markerte et vendepunkt for meg. Den førte til at jeg sakte men sikkert, og ekstremt motvillig, begynte å innse at Slayer ikke lenger var som før.</p>\n<p>Slayer, Sodom, Entombed og Morbid Angel var de thrash- og death metal-bandene jeg hørte mest på på begynnelsen av 90-tallet. Norsk metal var jeg ikke videre interessert i&#8230; Joda, jeg hadde sans for en del av de norske black metal-bandene, spesielt Darkthrone, Immortal og Mayhem, men personlig følte jeg meg aldri hjemme i black metal-universet. Det å løpe rundt i skogen med pandasminke og tenne på kirker var liksom ikke min greie. Jeg ga en lang faen i Satan og vinter. Jeg ville ha asfalt og øl. Men, til min store overraskelse, skulle faktisk et norsk band gi meg tilbake troen på thrash metal. Jeg tror det var i 1995 at jeg tilfeldigvis kom over en snodig liten EP. Først var det coveret som fanget min interesse. To stygge gutter som hang rundt på en kirkegård og drakk øl. Haha! Det synes jeg var tøft og jeg likte veldig godt at de hadde en låt som het &#8216;Angel Ripper&#8217;.<br />\n-&#8220;Tenk om de låter som gammal Sodom&#8221; tenkte jeg i mitt kaotiske sinn. Jeg ble ikke skuffet! &#8216;Dreams Like Deserts&#8217; med Aura Noir kom som en forfriskende bris fra et råttent kadaver. De hadde tatt de elementene jeg likte med black metal og koblet det sammen med ond og møkkete teutonisk thrash. Året etter kom de da også med skiva som bærer den treffende tittelen &#8216;Black Thrash Attack&#8217;. Åh, FYTTIHÆLVETTE så dundrendes fett!<br />\n<a href=\"http://wimp.no/album/11446142\">hør Aura Noir</a></p>\n<p>Mange år senere, i 2006, hadde jeg prestert å rote meg inn i MTV og blitt programleder for Headbanger&#8217;s Ball. Det var sånn passe gøy og ganske rævva&#8230; men det medførte i alle fall at jeg fikk intervjue en drøss av mine gamle helter. Det var stort å få snakke med Mille Petrozza fra Kreator, Tom Angelripper fra Sodom, Eric Peterson fra Testament, Dan Lilker fra Nuclear Assault, Tom Warror fra Celtic Frost, Scott Carlson fra Repulsion, Nicke Anderson fra Entombed, Dave Mustaine fra Megadeth&#8230; The list goes on, men den eneste jeg virkelig gruet meg til å snakke med var Kerry King. Jeg var så nervøs så jeg viste pokker ikke hvor jeg skulle gjøre av meg. Jeg gruet meg og gruet meg og gruet meg. Dette var den 29 Juni 2007 på Hovefestivalen.</p>\n<p>Vi ventet på Kerry King i et trehus nede ved vannet bak hovedscenen. Jeg drakk minst en liter svart kaffe og røyka en tjuepakning sigg i løpet den halvtimen. Jeg svetta som en gris, bet negler og klødde som besatt over alt. Plutselig kom han inn!<br />\n-&#8220;Hello there, I&#8217;m Kerry!&#8221; sa han.</p>\n<p>Jeg satte kaffen i vrangstrupen og fikk et hosteanfall. Han stod der med en drink i hånden. Han hadde på seg Venoms &#8220;Welcome To Hell&#8221; t-skjorte og svarte skinnbukser. Til min store lettelse var Kerry en vennlig, liten og skallet bamse. Han var i godt humør og etter to setninger skjønte jeg at dette kom til å gå veldig bra. Vi snakket om Slayers nye skive &#8216;Christ Illusion&#8217;, Lombardos tilbakekomst, coverkunsten til Larry Caroll, tattoveringer, kristendom og slangene hans. Vi snakket om Judas Priest, Iron Maiden og om NWOBHM, vi snakket om den nye thrashbølgen og selvfølgelig snakket vi om konserten på Rockefeller i 1988. En konsert Kerry påstod han husket godt siden det var første gang de spilte i Norge. Da kameraet var skrudd av pratet vi videre om løst og fast. Jeg fikk gitt han skiva til Blood Tsunami og jeg rødmet som en tomat da jeg sa at mange av riffene var rene Slayer-kopier. Jeg prøvde å forklare hvor mye Slayer betød for meg og jeg rotet meg inn i en lang og rørende historie&#8230; Kerry smilte og dunka meg i skulderen. Etter det fikk jeg han til å signere alle Slayer skivene mine, &#8216;Haunting The Chapel&#8217; t-skjorta mi og ikke minst så MÅTTE jeg jo vise han tattoveringen min. Jeg har Slayer logoen på ryggen, med pentagram, sverd og blod. Kerry ble veldig stolt og tok bilde.<br />\n-&#8220;Gonna send this to the wifey right away&#8221; sa han og jobbet litt med telefonen. Etter en del skåling og posering takket han for seg og forsvant. Jeg følte meg lettet og glad. Senere på kvelden satt jeg i det samme trehuset og intervjuet gutta fra Mastodon. De var morsomme og vi hadde en lang samtale, men plutselig hørte vi Slayer som begynte å spille kveldens åpningslåt &#8216;Disciple&#8217;. Da ble det dønn umulig å holde fokus og vi ble alle enige om at intervjuet fikk vente. Sammen løp vi i bort til scenen for å se på Slayer i regnet. Det var en fin kveld.<br />\n<iframe src=\"//www.youtube.com/embed/ZabGSC26aeI\" frameborder=\"0\" width=\"635\" height=\"357\"></iframe></p>\n<p>Jeg kan ikke si så mye om resten av skivene til Slayer da jeg ikke har et nært forhold til de. &#8216;Undisputed Attitude&#8217; var en morsom sak, men den var bare en samling med coverlåter. Vel, noen få av låtene var skrevet av Slayer medlemmene. Jeff Hannemann sine gamle låter fra 1984-prosjektet Pap Smear var kule, men Kerry King sitt nye bidrag &#8216;Gemini&#8217; var direkte døll. &#8216;Diabolus in Musica&#8217; hørte jeg gjennom én gang før jeg knakk den i to og kastet den i søpla. Makan til møkk! Den skiva var den ultimate skuffelsen! Jeg ble direkte lei meg&#8230;  merkelig nok var den  stort sett Hanneman sitt verk. Jeg skjønner virkelig ikke hva han drev med akkurat da. &#8216;God Hates Us All&#8217; var mye bedre, men den klarte ikke å rette opp fadesen. &#8216;Christ Illusion&#8217; var et gledelig gjenhør med Dave Lombardo og deres beste siden &#8216;Seasons in The Abyss&#8217;. Deres siste skive &#8216;World Painted Blood&#8217; har også sine høydepunkter, men jeg skal innrømme at jeg ikke har gitt noen av disse utgivelsene mye oppmerksomhet.</p>\n<p>Det er deres fem første skiver som er viktige for meg. Jeg elsker fortsatt alle fem like høyt og alle fem har sitt unike særpreg og små finurlige personlighetstrekk som gjør de til fem av mine absolutte favorittskiver gjennom tidene. Nå er Hanneman dessverre død, men selv om han fortsatt hadde vært her blant oss så tror jeg aldri Slayer ville klart å toppe noen av disse fem, men vet du hva? Akkurat DET er helt greit. Det er det samme for meg om de pensjonerer seg i dag&#8230; Vel, nei forresten, det er fint om de venter til ETTER Øyafestivalen før de legger opp, men uansett,  poenget mitt er at det de driver med nå overhodet ikke er viktig for meg. De fem første Slayer skivene finnes og akkurat DE betyr uendelig mye for meg. De er en utrolig viktig del av mitt liv og min oppvekst og musikken som finnes i de rillene vil aldri forsvinne.</p>\n<p>Nå er Blood Tsunami ute med &#8216;For Faen&#8217; og vi skal altså spille på Øyafestivalen sammen selveste Slayer. Jeg gleder meg som en unge! Lørdag 10. august 2013 vil bli enda en &#8220;Slayer-milepæl&#8221; i mitt liv&#8230;  men det er også litt trist. Denne gangen er jeg ikke bare lei meg for at Jeff Hanneman ikke er frisk, nei denne gangen er jeg deppa over at han er død. Jeg er også skuffet over at Dave Lombardo, atter en gang, er ute av bandet, men uavhengig av alt dette så kan jeg love dere at Øyafestivalen 2013 garantert vil bli SLAYTANIC! Vi sees i Middelalderparken!<br />\n<iframe src=\"//www.youtube.com/embed/A1fup3kPczU\" frameborder=\"0\" width=\"635\" height=\"357\"></iframe></p>\n<p><a href=\"http://wimp.no/album/19171546\">hør For Faen</a></p>\n<p>HELL AWAITS!</p>\n<p><a href=\"http://oya.test/2013/07/19/oyaprat-7-blood-tsunami/blood-tsunami-oyafestivalen-635x350-3/\" rel=\"attachment wp-att-8032\"><!DOCTYPE html PUBLIC \"-//W3C//DTD HTML 4.0 Transitional//EN\" \"http://www.w3.org/TR/REC-html40/loose.dtd\">\n<html><body><img class=\"lazyload alignnone size-full wp-image-8032\" title=\"BLOOD TSUNAMI &Atilde;&cedil;yafestivalen 635x350\" src=\"data:image/gif;base64,R0lGODlhAQABAIAAAAAAAP///yH5BAEAAAAALAAAAAABAAEAAAIBRAA7\" alt=\"\" width=\"635\" height=\"350\" data-sizes=\"auto\" data-aspectratio=\"635/350\"></body></html>\n</a></p>\n<p>&nbsp;</p>\n","wordpress_id":8280,"translations":{"nb":{"url":"/2013/08/03/growing-up-the-hard-way-pete-evil-om-slayer/"},"en":null}}},"pageContext":{"isCreatedByStatefulCreatePages":false,"id":"28190936-0f94-5542-b616-5123449a2a54","locale":"nb"}}